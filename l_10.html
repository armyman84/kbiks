<!DOCTYPE html>
        <html>
        <head>
            <meta charset="UTF-8">
            <title>&Lcy;&iecy;&kcy;&tscy;&iukcy;&yacy; 10</title>
            <style>
/* From extension vscode.github */
/*---------------------------------------------------------------------------------------------
 *  Copyright (c) Microsoft Corporation. All rights reserved.
 *  Licensed under the MIT License. See License.txt in the project root for license information.
 *--------------------------------------------------------------------------------------------*/

.vscode-dark img[src$=\#gh-light-mode-only],
.vscode-light img[src$=\#gh-dark-mode-only],
.vscode-high-contrast:not(.vscode-high-contrast-light) img[src$=\#gh-light-mode-only],
.vscode-high-contrast-light img[src$=\#gh-dark-mode-only] {
	display: none;
}

</style>
            
        <link rel="stylesheet" href="https://cdn.jsdelivr.net/gh/Microsoft/vscode/extensions/markdown-language-features/media/markdown.css">
<link rel="stylesheet" href="https://cdn.jsdelivr.net/gh/Microsoft/vscode/extensions/markdown-language-features/media/highlight.css">
<style>
            body {
                font-family: -apple-system, BlinkMacSystemFont, 'Segoe WPC', 'Segoe UI', system-ui, 'Ubuntu', 'Droid Sans', sans-serif;
                font-size: 14px;
                line-height: 1.6;
            }
        </style>
        <style>
.task-list-item {
    list-style-type: none;
}

.task-list-item-checkbox {
    margin-left: -20px;
    vertical-align: middle;
    pointer-events: none;
}
</style>
<style>
:root {
  --color-note: #0969da;
  --color-tip: #1a7f37;
  --color-warning: #9a6700;
  --color-severe: #bc4c00;
  --color-caution: #d1242f;
  --color-important: #8250df;
}

</style>
<style>
@media (prefers-color-scheme: dark) {
  :root {
    --color-note: #2f81f7;
    --color-tip: #3fb950;
    --color-warning: #d29922;
    --color-severe: #db6d28;
    --color-caution: #f85149;
    --color-important: #a371f7;
  }
}

</style>
<style>
.markdown-alert {
  padding: 0.5rem 1rem;
  margin-bottom: 16px;
  color: inherit;
  border-left: .25em solid #888;
}

.markdown-alert>:first-child {
  margin-top: 0
}

.markdown-alert>:last-child {
  margin-bottom: 0
}

.markdown-alert .markdown-alert-title {
  display: flex;
  font-weight: 500;
  align-items: center;
  line-height: 1
}

.markdown-alert .markdown-alert-title .octicon {
  margin-right: 0.5rem;
  display: inline-block;
  overflow: visible !important;
  vertical-align: text-bottom;
  fill: currentColor;
}

.markdown-alert.markdown-alert-note {
  border-left-color: var(--color-note);
}

.markdown-alert.markdown-alert-note .markdown-alert-title {
  color: var(--color-note);
}

.markdown-alert.markdown-alert-important {
  border-left-color: var(--color-important);
}

.markdown-alert.markdown-alert-important .markdown-alert-title {
  color: var(--color-important);
}

.markdown-alert.markdown-alert-warning {
  border-left-color: var(--color-warning);
}

.markdown-alert.markdown-alert-warning .markdown-alert-title {
  color: var(--color-warning);
}

.markdown-alert.markdown-alert-tip {
  border-left-color: var(--color-tip);
}

.markdown-alert.markdown-alert-tip .markdown-alert-title {
  color: var(--color-tip);
}

.markdown-alert.markdown-alert-caution {
  border-left-color: var(--color-caution);
}

.markdown-alert.markdown-alert-caution .markdown-alert-title {
  color: var(--color-caution);
}

</style>
        <link href="style.css" rel="stylesheet" type="text/css" />
        </head>
        <body class="vscode-body vscode-light">
            <span id="markdown-mermaid" aria-hidden="true"
                    data-dark-mode-theme="dark"
                    data-light-mode-theme="default"
                    data-max-text-size="50000"></span>
                <h2 id="лекція-10">Лекція 10</h2>
<h3 id="тема-3-методи-забезпечення-кібербезпеки-інформаційно-комунікаційних-систем">Тема 3: МЕТОДИ ЗАБЕЗПЕЧЕННЯ КІБЕРБЕЗПЕКИ ІНФОРМАЦІЙНО-КОМУНІКАЦІЙНИХ СИСТЕМ</h3>
<h3 id="тема-лекції-кіберпростір-його-складові-та-основні-загрози">Тема лекції: <strong>Кіберпростір: його складові та основні загрози.</strong></h3>
<h2 id="навчальні-питання"><strong>Навчальні питання:</strong></h2>
<ol>
<li>Поняття кіберпростору. Дійові особи кіберпростору.</li>
<li>Загрози кібербезпеці, кібератаки та їх життєвий цикл.</li>
<li>Життєвий цикл реагування на інциденти та рівні захисту інформації.</li>
</ol>
<h2 id="очікувані-результати-заняття"><strong>Очікувані результати заняття:</strong></h2>
<ol>
<li>Визначити та пояснити поняття кіберпростору, його складових та дійових осіб, перерахувати основні категорії хакерів та класифікувати їх за ознаками мотивації та впливу на кібербезпеку.</li>
<li>Ідентифікувати, розпізнати та описати основні види кіберзагроз, типи кібератак і форми шкідливого програмного забезпечення, навести приклади їх реалізації на об’єктах критичної інфраструктури України.</li>
<li>Інтерпретувати модель життєвого циклу кібератаки (<em>Cyber-Kill Chain</em>), розташовувати її етапи у правильній послідовності та пояснювати зміст кожного етапу на практичних прикладах.</li>
<li>Відтворити та пояснити етапи життєвого циклу реагування на інциденти відповідно до рекомендацій <em>NIST SP 800-61r2</em>, співвідносити їх з процесами виявлення, аналізу, ізоляції та відновлення.</li>
<li>Описати, узагальнити та візуалізувати багаторівневу систему кіберзахисту (рівні даних, хоста та мережі), ідентифікувати засоби захисту кожного рівня та оцінювати їх роль у забезпеченні стійкості ІКС.</li>
<li>Класифікувати види атак за цілями (розвідувальні, психологічні, доступу, DoS/DDoS), відокремлювати їх за ознаками та встановлювати взаємозв’язки між загрозами, циклом атаки та заходами протидії.</li>
<li>Підсумувати реальні кібератаки проти України (<em>BlackEnergy, Petya</em>, атаки на Київстар тощо), інтерпретувати їх наслідки та теоретизувати щодо особливостей сучасної кіберзагрози в умовах збройної агресії рф.</li>
<li>Робити висновок щодо значення багаторівневого захисту, необхідності підготовки фахівців та критичної ролі людського фактора у національній системі кібербезпеки.</li>
</ol>
<hr>
<h3 id="вступ"><strong>ВСТУП</strong></h3>
<p>Сучасний етап розвитку інформаційно-комунікаційних технологій супроводжується стрімким зростанням залежності держави, суспільства та кожного громадянина від цифрових сервісів, комунікаційних систем, автоматизованих центрів управління та обробки даних. У цих умовах кіберпростір перетворився на повноцінний простір протиборства, де держави й недержавні актори реалізують свої політичні, економічні та воєнні інтереси.<br>
Широкомасштабна збройна агресія російської федерації проти України наочно продемонструвала, що сучасна війна ведеться не лише у фізичних доменах – на землі, у повітрі, на морі, а й у кіберпросторі. Росія систематично застосовує кібератаки як елемент гібридної війни, поєднуючи їх з інформаційно-психологічними операціями та ударами по об’єктах критичної інфраструктури. З початку активної фази агресії кількість кібератак на українські державні органи, військові структури, енергетичні підприємства, банки та засоби зв’язку зросла в рази. Такі атаки, як <em>BlackEnergy, Petya</em>, руйнування інфраструктури “Київстар” та численні спроби порушити функціонування об’єктів критичної інфраструктури, підтверджують, що кіберпростір став фронтом, на якому щодня триває боротьба за стійкість і безпеку держави.<br>
У цих умовах вивчення понять кіберпростору, його суб’єктів, моделей кібератак, видів кіберзагроз та життєвого циклу реагування на інциденти набуває особливої важливості. Розуміння того, як функціонують сучасні інформаційно-комунікаційні системи, яким чином зловмисники здійснюють кібератаки, та які механізми забезпечення кіберзахисту застосовуються на національному та організаційному рівнях, є критично необхідним для майбутніх фахівців сектору безпеки та оборони.<br>
Таким чином, актуальність теми зумовлена прямою залежністю національної безпеки України від рівня підготовки кадрів у сфері кібербезпеки. Здобувачі освіти повинні усвідомлювати, що кіберпростір – це не абстрактне поняття, а реальна операційна зона, у якій противник активно діє, намагаючись паралізувати роботу держави, деморалізувати суспільство та здобути інформаційну перевагу. Саме тому вивчення структури кіберпростору, характеру загроз та сучасних підходів до їх нейтралізації є необхідною умовою професійної підготовки та формування національної стійкості до кіберзагроз.</p>
<hr>
<h3 id="основна-частина"><strong>ОСНОВНА ЧАСТИНА</strong></h3>
<h3 id="навчальне-питання-1-поняття-кіберпростору-дійові-особи-кіберпростору"><strong>Навчальне питання 1. ПОНЯТТЯ КІБЕРПРОСТОРУ. ДІЙОВІ ОСОБИ КІБЕРПРОСТОРУ</strong></h3>
<p>Законодавством України (Закон України “Про основні засади забезпечення кібербезпеки України”) визначено правові та організаційні основи забезпечення захисту життєво важливих інтересів людини і громадянина, суспільства та держави, національних інтересів України у кіберпросторі, основні цілі, напрями та принципи державної політики у сфері кібербезпеки, повноваження державних органів, підприємств, установ, організацій, осіб та громадян у цій сфері, основні засади координації їхньої діяльності із забезпечення кібербезпеки.</p>
<p>Відповідно до цього закону <strong>кібербезпека</strong> – захищеність життєво важливих інтересів людини і громадянина, суспільства та держави під час використання кіберпростору, за якої забезпечуються сталий розвиток інформаційного суспільства та цифрового комунікативного середовища, своєчасне виявлення, запобігання і нейтралізація реальних і потенційних загроз національній безпеці України у кіберпросторі.</p>
<p>Науково-технічна революція початку <em>ХХІ</em> сторіччя обумовила в усьому світі суттєві системні перетворення, передусім завдяки поєднанню досягнень у сфері новітніх інформаційно-комунікаційних технологій із надбаннями, що виникли у зв’язку із стрімким розвитком інформаційно-комунікаційних систем (ІКС). Такі передумови стали головної причиною утворення принципово нових глобальних субстанцій – інформаційного суспільство, а також інформаційного та кіберпростору, які на сьогоднішній день володіють практично необмеженим потенціалом і відіграють провідну роль в економічному, соціальному, а також військовому розвитку кожної країни світу.<br>
Поступове та умовне поєднання віртуального та реального просторів з використанням ІКС і мережних технологій різного функціонального призначення, які в процесах оброблення, передавання та зберігання інформації використовують електромагнітний спектр і діють як єдине ціле, а також відповідного програмного забезпечення (ПЗ) призвело, зрештою, до формування кіберпростору, тобто високорозвиненої моделі об’єктивної реальності, в якій відомості щодо осіб, предметів, фактів, подій, явищ і процесів:</p>
<ul>
<li>подаються в деякому математичному, символьному (сигнали, знаки, звуки, рухомі або нерухомі зображення) або в будь-якому іншому вигляді;</li>
<li>розміщуються в пам’яті будь-якого фізичного пристрою, спеціально призначеного для зберігання, оброблення та передавання інформації;</li>
<li>перебувають у постійному русі в ІКС і мереж.</li>
</ul>
<p>Уперше термін “кіберпростір” було використано в Конвенції про злочинність у сфері комп’ютерної інформації від 23 листопада 2001 року. Сфера його дії на той час перебувала під впливом загальних механізмів правового регулювання суспільних відносин, обмежуючись специфічними об’єктами й інтересами суб’єктів правовідносин, а також комп’ютерними мережами, за допомогою яких можна брати участь у відповідних правовідносинах. На сьогоднішній день кіберпростір має чимало визначень. Наприклад, кіберпростір відповідно до:</p>
<ul>
<li><em>міжнародного стандарту</em> - середовище існування, яке виникло в результаті взаємодії людей, ПЗ і послуг в мережі Інтернет за допомогою технологічних пристроїв і мереж, під’єднаних до них, якого не існує в будь-якій фізичній формі;</li>
<li><em>нормативної бази США</em> - сфера, яка характеризується можливістю використання електронних та електромагнітних засобів для запам’ятовування, модифікування та обміну даними через мережні системи та пов’язану з ними фізичну інфраструктуру;</li>
<li><em>офіційних документів Євросоюзу</em> - віртуальний простір, в якому циркулюють електронні дані світових персональних комп’ютерів (ПК);</li>
<li><em>офіційних документів Великобританії</em> - всі форми мережної, цифрової активності, що включають у себе контент та дії, здійснювані через цифрові мережі;</li>
<li><em>офіційних документів Німеччини</em> - вся інформаційна інфраструктура, доступна через мережу Інтернет поза будь-якими територіальними кордонами.</li>
</ul>
<p>Серед інших варто відмітити таке визначення: <strong>кіберпростір</strong> – комунікаційне середовище, утворене системою зв’язків між об’єктами кіберінфраструктури (електронними обчислювальними машинами, комп’ютерними мережами, програмним забезпеченням та інформаційними ресурсами, використовуване для забезпечення певних інформаційних потреб).</p>
<p>На законодавчому рівні визначено поняття “<strong>кіберпростір</strong>” (відповідно Закону України “Про основні засади забезпечення кібербезпеки України”) – середовище (віртуальний простір), яке надає можливості для здійснення комунікацій та/або реалізації суспільних відносин, утворене в результаті функціонування сумісних (з’єднаних) комунікаційних систем та забезпечення електронних комунікацій з використанням мережі Інтернет та/або інших глобальних мереж передачі даних.</p>
<p>Крім цього, цей Закон визначає підрозділи та призначення суб’єктів, а також об’єктів забезпечення кібербезпеки.</p>
<p><em>Об’єктами кібербезпеки та кіберзахисту є</em>: конституційні права (свободи) людини та громадянина; суспільство, сталий розвиток інформаційного суспільства та цифрового комунікативного середовища; держава, її конституційний лад, суверенітет, територіальна цілісність і недоторканність; національні інтереси в усіх сферах життєдіяльності особи, суспільства та держави й об’єкти критичної інфраструктури (ОКІ). До ОКІ відносять промислові, енергетичні комплекси (у тому числі й атомної енергетики), аеропорти, військові об’єкти тощо.</p>
<p>Суб’єктами, які безпосередньо здійснюють у межах своєї компетенції заходи із забезпечення кібербезпеки, є (рис. 1):</p>
<ul>
<li>міністерства та інші центральні органи виконавчої влади;</li>
<li>місцеві державні адміністрації;</li>
<li>органи місцевого самоврядування;</li>
<li>правоохоронні, розвідувальні і контррозвідувальні органи, суб’єкти оперативно-розшукової діяльності;</li>
<li>Збройні Сили України, інші військові формування, утворені відповідно до закону;</li>
<li>Національний банк України;</li>
<li>підприємства, установи та організації, віднесені до об’єктів критичної інфраструктури;</li>
<li>суб’єкти господарювання, громадяни України та об’єднання громадян, інші особи, які провадять діяльність та/або надають послуги, пов’язані з національними інформаційними ресурсами, інформаційними електронними послугами, здійсненням електронних правочинів, електронними комунікаціями, захистом інформації та кіберзахистом.</li>
</ul>
<p style="text-align:center;"><img src="media\l_10\pic1.jpg"></p>
<p style="text-align:center;"><em>Рис. 1. Національна система забезпечення кібербезпеки.</em></p>
<p>Основними суб’єктами забезпечення кібербезпеки України є (рис. 2):</p>
<ul>
<li>Державна служба спеціального зв’язку та захисту інформації України (Урядовий CERT-UA);</li>
<li>Служба безпеки України;</li>
<li>Міністерство  внутрішніх справ України (Національна поліція);</li>
<li>Міністерство оборони України (Генеральний штаб ЗС України);</li>
<li>Розвідувальні органи України (Головне управління розвідки та Служба зовнішньої розвідки України);</li>
<li>Національний банк України та інші суб’єкти забезпечення кібербезпеки.</li>
</ul>
<p style="text-align:center;"><img src="media\l_10\pic2.jpg"></p>
<p style="text-align:center;"><em>Рис. 2. Суб’єкти забезпечення кібербезпеки України.</em></p>
<p>З урахуванням характерних особливостей кіберпростору, цілей дійових осіб (акторів) можна виокремити систему певних відношень між ними та об’єктами кібербезпеки (рис. 3).</p>
<p style="text-align:center;"><img src="media\l_10\pic3.jpg"></p>
<p style="text-align:center;"><em>Рис. 3. Ступінь впливу дійових осіб на кібербезпеку.</em></p>
<p>Поряд з цим, у сфері кібербезпеки хакер – це не лише зловмисник, як часто вважають, а будь-який фахівець, який глибоко розуміє комп’ютерні системи, мережі та програмне забезпечення й здатний маніпулювати ними поза звичними межами функціонування. Залежно від мотивації, методів і етичних принципів хакери поділяються на кілька категорій (рис. 4).</p>
<p style="text-align:center;"><img src="media\l_10\pic4.jpg"></p>
<p style="text-align:center;"><em>Рис. 4. Класифікація “хакерів”.</em></p>
<p>Така класифікація допомагає оцінити рівень ризиків, прогнозувати поведінку потенційних порушників і формувати ефективні заходи кіберзахисту.</p>
<p><em><strong>White Hat Hackers</strong></em> (Білі хакери) - етичні хакери, які працюють з дозволу власників систем. Використовують навички для пошуку вразливостей, тестування безпеки, проведення аудиту та <em>penetration testing</em>, таким чином допомогаючи організаціям посилювати захист. Зазвичай це сертифіковані спеціалісти, як <em>Certified Ethical Hacker (CEH)</em>.<br>
Своєю діяльністю здійснюють позитивний вплив на кібербезпеку. Покращують безпеку, виявляючи та усуваючи вразливості до того, як ними скористаються зловмисники. Сприяють розвитку стандартів кібербезпеки в компаніях і суспільстві.</p>
<p><em><strong>Black Hat Hackers</strong></em> (Чорні хакери) – зловмисні хакери, які порушують закон для особистої вигоди, шкоди чи прибутку. Вони крадуть дані, поширюють <em>malware</em>, проводять <em>DDoS</em>-атаки чи продають вразливості на чорному ринку.<br>
Здійснюють негативний вплив на стан кібербезпеки. Створюють прямі загрози, призводячи до витоків даних, фінансових втрат та порушення приватності. Підвищують рівень ризику для всіх користувачів і вимагають постійних інвестицій у захист.</p>
<p><em><strong>Grey Hat Hackers</strong></em> (Сірі хакери) – хакери, які займають &quot;сіру зону&quot;: вони зламують системи без дозволу, але не з шкідливою метою. Часто повідомляють про знайдені вразливості власникам (іноді за винагороду), але можуть ігнорувати етику.<br>
Здійснюють змішаний вплив на кібербезпеку. Можуть допомогти виявити проблеми, але їх дії ризиковані — можуть призвести до ненавмисної шкоди або ескалації загроз. Сприяють дискусіям про етику, але ускладнюють правове регулювання.</p>
<p><em><strong>Green Hat Hackers</strong></em> (Зелені хакери) – початківці або &quot;зелені&quot; хакери, які тільки вчаться хакінгу. Вони експериментують з інструментами, але бракує досвіду, тому їх дії часто хаотичні та неконтрольовані.<br>
Мають середній рівень ризику через непередбачуваність і можливі помилки. Як новачки, вони можуть перейти до <em>White Hat</em> і посилити спільноту, але на етапі навчання ризикують спричинити випадкові атаки чи стати жертвами маніпуляцій з боку <em>Black Hat</em>.</p>
<p><em><strong>Blue Hat Hackers</strong></em> (Сині хакери) - цей тип має два трактування:</p>
<ul>
<li>Експерти, запрошені компаніями (наприклад, Microsoft) для тестування продуктів перед релізом;</li>
<li>Мстиві хакери-початківці, які атакують з особистих мотивів, як помста.</li>
</ul>
<p>Вплив на кібербезпеку залежний від контексту: Позитивний для тестерів (покращують продукти), але негативний для мстивих (збільшують хаос і персональні загрози). Сприяють інноваціям у тестуванні, але можуть ескалувати конфлікти.</p>
<p><em><strong>Red Hat Hackers</strong></em> (Червоні хакери) - Офензивні хакери, часто пов'язані з &quot;<em>red teaming</em>&quot; — симуляцією реальних атак для перевірки захисту. Вони можуть бути державними агентами чи корпоративними спеціалістами, які імітують ворожі дії.<br>
Можуть нести як позитивний так і негативний вплив на кібербезпеку. Підвищують стійкість систем через реалістичне тестування, допомагаючи запобігати реальним атакам. Однак, якщо це державні хакери, можуть створювати геополітичні загрози.</p>
<p>Ця класифікація не є жорсткою – хакери можуть переходити з однієї категорії в іншу залежно від обставин. Наприклад, <em>Green Ha</em>t може стати <em>White Hat</em> з досвідом, а <em>Grey Hat</em> – <em>Black Hat</em>, якщо почне шкодити. У контексті загроз кібербезпеки важливо розуміти, що <em>Black Hat</em> і деякі аспекти <em>Grey/Blue Hat</em> становлять основні ризики, тоді як <em>White</em> і <em>Red Hat</em> є ключовими для протидії їм.<br>
На практиці організації наймають <em>White Hat</em> і <em>Red Hat</em> для програм <em>bug bounty</em> чи <em>penetration testing</em>, що безпосередньо впливає на зниження вразливостей.<br>
Термін кіберзлочинці використовується для визначення “<strong>сірих</strong>” та “<strong>чорних</strong>”.</p>
<p><strong>Висновок</strong> Кіберпростір є складною багатовимірною системою, що виникла внаслідок взаємодії інформаційно-комунікаційних технологій, мережевих інфраструктур та цифрових сервісів, і сьогодні являє собою повноцінний простір суспільних, економічних та військово-політичних відносин. На законодавчому рівні України кіберпростір визначається як середовище реалізації електронних комунікацій та суспільних процесів, що функціонує на базі сумісних комунікаційних систем.<br>
У структурі кіберпростору функціонує широке коло дійових осіб — від легальних користувачів і адміністраторів до хакерів різних категорій, кіберзлочинців, кібертерористів, підрозділів спеціальних служб і військових формувань. Кожен суб’єкт має власні цілі та мотиви, що визначають ступінь його впливу на стан кібербезпеки. Таким чином, розуміння природи кіберпростору та ролі його акторів є базовою умовою формування стійкої системи кіберзахисту держави.</p>
<hr>
<h3 id="навчальне-питання-2-загрози-кібербезпеці-та-кібератаки-та-їх-життєвий-цикл"><strong>Навчальне питання 2. ЗАГРОЗИ КІБЕРБЕЗПЕЦІ ТА КІБЕРАТАКИ ТА ЇХ ЖИТТЄВИЙ ЦИКЛ</strong></h3>
<p>Отже, сьогодні Україна змушена відбивати агресію росії не тільки у фізичних просторах таких як суходіл, повітря, море а й у відносно новому вимірі ведення бойових дій – у кіберпросторі. Якщо для України це було щось нове та невідоме то росія вже мала певний досвід використання кіберпростору для поширення дезінформації, пропаганди, проведення інформаційно-психологічних операцій, кібератак на об’єкти критичної інфраструктури з метою досягнення своїх імперських цілей.<br>
Кібератаки проти сусідів для росії не нова практика. Перша кібервійна (не плутати з кібершпигунством, яким кремль промишляв і раніше), яку розв’язала росія, була направлена проти естонії у 2007 році. Тоді атаки спрямували на національну безпеку держави й відбувались під час розхитування російськими спецслужбами суспільно-політичної ситуації в країні за допомогою місцевого російськомовного населення.<br>
Приводом штучних протестів стало перенесення пам’ятника «Бронзовий солдат» у Таллінні. Зловмисникам вдалось змінювати, спотворювати або взагалі видаляти стартові сторінки деяких сайтів. Крім того, урядові та банківські сервери виводили з ладу внаслідок масованих атак.<br>
Провівши експеримент на Естонії роком раніше, кремль остаточно впевнився в ефективності ведення війни в кіберпросторі. Тому, кібератаки проти Грузії у 2008 році відбувались водночас зі збройною агресією РФ.<br>
Перші кібератаки розпочались 7 серпня – за день до початку гарячої фази війни проти Грузії. Вони здійснювалися на відмову в обслуговуванні урядових вебсайтів та засобів масової інформації. Під час другої хвилі атак відбувались дефейси різних сайтів, а також DoS-атаки проти великих приватних підприємств тощо.</p>
<p>В Україні до 2013 року росіяни з певною регулярністю намагалися шпигувати за відомостями з урядових порталів та сайтів державних підприємств. Дослідники британської фірми BAE Systems Applied Intelligence зафіксували в 2013—2014 роках сплеск виявлених випадків зараження інформаційних систем приватних підприємств та державних установ України комп'ютерним хробаком (з руткітом), який вони назвали «Змія» (англ. snake). Дослідники з німецької фірми GData назвали цього хробака «уроборос», англ. Uroborus.<br>
Пік виявлення атак із використанням хробака «уроборос» збігся з розвитком масових протестів в Україні. Протягом січня 2014 року було зафіксовано 14 випадків інфікування інформаційних систем, при цьому протягом 2013 року «уроборос» був виявлений не більше 8 разів. В Україні зловмисники із застосуванням «уроборос» отримували повний доступ до вражених систем. На думку британських експертів, є всі підстави вважати, що за «уроборос» стоять спецслужби рф.</p>
<p>В цілому, що стосується критичної інфраструктури, хакери атакували та продовжують атакувати три основні її сектори. Перше – це ІТ, програмне, забезпечення та дані. НЕМАЄ ІТ — НЕМАЄ СИТУАЦІЙНОЇ ОБІЗНАНОСТІ. Об’єктами атак в цій галузі стали банки, фінанси, постачальники, логістика, доставка, виплати, забезпечення пальним, медіа, новини, відеоспостереження, військові системи, реєстри, суди, правоохоронні органи.</p>
<p>Другим сектором є зв'язок. НЕМАЄ ЗВ'ЯЗКУ — НЕМАЄ ІТ. Від атак на цей сектор страждає Інтернет та передача даних, зв'язок, навігація, сповіщення про загрози. Відсутність зв’язку призводить до порушення управління військами, спостереження, порушення координації дій.</p>
<p>І нарешті напевно найважливіший сектор, це енергетичний адже НЕМАЄ ЕНЕРГЕТИКИ — НЕМАЄ РЕШТИ ЕЛЕМЕНТІВ. Даний сектор найбільш страждає не тільки від кібератак, ай і від кінетичних атак. Без електроенергії зупиняється робота установ та організацій, не працює логістика, немає координації дій, відбувається параліч всіх інших елементів по піраміді. Відсутність електроенергії спричиняє втрату зв'язку, тепла, паніку, порушує життєзабезпечення ключових систем</p>
<p>Під час російсько-української війни, яка розпочалась з анексії Криму в 2014 році, ІКС України ставали об’єктами атак з боку рф (табл. 1).</p>
<p>Таблиця 1</p>
<table border="1">
<caption><strong>Перелік реалізованих кібератак на ОКІ у період з 2015–2023 років.</strong></caption>
<thead>
<tr>
<th style="text-align:center">Найменування кібератаки</th>
<th style="text-align:center">Вражені ОКІ</th>
<th style="text-align:center">Дата реалізації</th>
</tr>
</thead>
<tbody>
<tr>
<td style="text-align:center", rowspan="3"><em>BlackEnergy</em> 3</td>
<td style="text-align:center">АТ “Прикарпаттяобленерго”</td>
<td style="text-align:center">23.12.2015</td>
</tr>
<tr>
<td style="text-align:center">ПАТ “Київобленерго”</td>
<td style="text-align:center">23.12.2015</td>
</tr>
<tr>
<td style="text-align:center">АТ “Чернівціобленерго”</td>
<td style="text-align:center">23.12.2015</td>
</tr>
<tr>
<td style="text-align:center", rowspan="9">вірус <em>Petya</em></td>
<td style="text-align:center">Аеропорти “Бориспіль”, “Харків”, “Київ”</td>
<td style="text-align:center">27.06.2017</td>
</tr>
<tr>
<td style="text-align:center">НЕК “Укренерго”, ПАТ “Київенерго”, ДТЕК</td>
<td style="text-align:center">27.06.2017</td>
</tr>
<tr>
<td style="text-align:center">ДСП “Чорнобильська АЕС”</td>
<td style="text-align:center">27.06.2017</td>
</tr>
<tr>
<td style="text-align:center">КП “Київський метрополітен”</td>
<td style="text-align:center">27.06.2017</td>
</tr>
<tr>
<td style="text-align:center">Засоби масової інформації</td>
<td style="text-align:center">27.06.2017</td>
</tr>
<tr>
<td style="text-align:center">АТ “Укрзалізниця”</td>
<td style="text-align:center">27.06.2017</td>
</tr>
<tr>
<td style="text-align:center">ПрАТ АК “Київводоконал”</td>
<td style="text-align:center">27.06.2017</td>
</tr>
<tr>
<td style="text-align:center">ДП “Антонов”</td>
<td style="text-align:center">27.06.2017</td>
</tr>
<tr>
<td style="text-align:center">Оператори мобільного зв’язку</td>
<td style="text-align:center">27.06.2017</td>
</tr>
<tr>
<td style="text-align:center">Оператор зв'язку «Київстар»</td>
<td style="text-align:center">Віртуальна та фізична інфраструктури</td>
<td style="text-align:center">12.12.2023</td>
</tr>
</tbody>
</table>
<p>Так, наприклад 23 грудня 2015 року російським зловмисникам вдалось успішно атакувати комп’ютерні системи управління в диспетчерській “Прикарпаттяобленерго” та вимкнули близько 30 підстанцій, залишивши близько 230 тисяч мешканців без світла протягом однієї-шести годин. Ця атака стала першою у світі підтвердженою атакою, спрямованою на виведення з ладу енергосистеми.</p>
<p>Найбільшою за останні роки є атака на підприємства України вірусу <em>Petya</em> у 2017 році, внаслідок якої було призупинено роботу 1/3 українських банків, більш ніж 100 великих підприємств і організацій були вимушені призупинити свою роботу. Країни-члени організації розвідувального альянсу <em>FVEY</em>, покладають відповідальність за цю атаку на рф.</p>
<p>Від початку повномасштабного воєнного вторгнення росії в Україну Урядова команда реагування на компʼютерні надзвичайні події <em>CERT</em>-<em>UA</em> зареєструвала та дослідила понад 1500 кібератак. Більшість із них – з боку рф.</p>
<p>Серед головних цілей ворожих хакерів – шпіонаж (отримання розвідданих щодо логістики, озброєння, планів та операцій Сил безпеки та оборони), спроби виведення з ладу об’єктів критичної інформаційної інфраструктури, позбавлення доступу громадян до державних послуг та сервісів, банківського обслуговування тощо. А також – інформаційно-психологічні операції та дезінформаційні “вкиди” з метою підриву довіри до спроможностей органів державної влади, Сил безпеки та оборони, поширення панічних настроїв серед населення.</p>
<p>В цілому ситуація з кібератаками тільки погіршується. Зокрема статистика кібератак за час повномасштабної агрусії росії наведена на рис. 5</p>
<p style="text-align:center;"><img src="media\l_10\pic5.jpg"></p>
<p style="text-align:center;"><em>Рис. 5 Кількість кібератак у період з 2022 по 2024.</em></p>
<p>Таким чином кіберзагрози, кіберінциденти та кібератаки мають негативне місце у забезпечення кібербезпеки та національної безпеки держави у тому числі.</p>
<p>Відповідно Закону України “Про основні засади забезпечення кібербезпеки України” розглянемо та проаналізуємо ці поняття.</p>
<p>Законодавство України визначає <strong>кіберзагрозу</strong> як наявні та потенційно можливі явища і чинники, що створюють небезпеку життєво важливим національним інтересам України у кіберпросторі, справляють негативний вплив на стан кібербезпеки держави, кібербезпеку та кіберзахист її об’єктів.</p>
<p>Тобто, це будь-які обставини чи події, які можуть бути причиною порушення політики безпеки інформації (нанесення шкоди) автоматизованій системі (АС) або ІКС. Програмну та/або програмно-апаратну спробу реалізації кіберзагрози називають кібератакою.</p>
<p>Відповідно до цього Закону, <strong>кібератака</strong> – це спрямовані (навмисні) дії в кіберпросторі, які здійснюються за допомогою засобів електронних комунікацій (включаючи інформаційно-комунікаційні технології, програмні, програмно-апаратні засоби, інші технічні та технологічні засоби і обладнання) та спрямовані на досягнення однієї або сукупності таких цілей: порушення конфіденційності, цілісності, доступності електронних інформаційних ресурсів, що обробляються (передаються, зберігаються) в комунікаційних та/або технологічних системах, отримання несанкціонованого доступу до таких ресурсів; порушення безпеки, сталого, надійного та штатного режиму функціонування комунікаційних та/або технологічних систем; використання комунікаційної системи, її ресурсів та засобів електронних комунікацій для здійснення кібератак на інші об’єкти кіберзахисту.</p>
<p><strong>Інцидент кібербезпеки</strong> (кіберінцидент) – подія або ряд несприятливих подій ненавмисного характеру (природного, технічного, технологічного, помилкового, у тому числі внаслідок дії людського фактору) та/або таких, що мають ознаки можливої (потенційної) кібератаки, які становлять загрозу безпеці систем електронних комунікацій, систем управління технологічними процесами, створюють імовірність порушення штатного режиму функціонування таких систем (у тому числі зриву та/або блокування роботи системи, та/або несанкціонованого управління її ресурсами), ставлять під загрозу безпеку (захищеність) електронних інформаційних ресурсів.</p>
<p>На теперішній час не існує єдиної уніфікованої класифікації кіберзагроз, атак та інцидентів. Однак, на основі аналізу існуючих науково-технічних джерел можна виокреми основні групи кібератак (рис. 6): розвідувальні, психологічні, атаки доступу та відмова в обслуговуванні.</p>
<p style="text-align:center;"><img src="media\l_10\pic6.jpg"></p>
<p style="text-align:center;"><em>Рис. 6. Класифікація кібератак.</em></p>
<p><strong>Розвідувальні атаки</strong> або мережна розвідка – це збір інформації про мережу за допомогою загальнодоступних даних, засобів і додатків. При підготовці будь-якої кібератаки на комп’ютерну мережу кіберзлочинець або інший актор, як правило, проводить мережну розвідку для отримання про неї інформацію (пошук відкритих портів, топологію та склад мережі, цільові <em>ip</em>-адреси жертв).<br>
Мережна розвідка проводиться у формі запитів <em>DNS</em>, <em>ICMP</em>-тестування та сканування портів. Запити <em>DNS</em> допомагають зрозуміти, хто володіє тим чи іншим доменом і які адреси цьому домену належать. <em>ICMP</em>-тестування адрес, отриманих за допомогою <em>DNS</em>, дозволяє визначити, які вузли наявні у мережі. Отримавши список вузлів, кіберзлочинці використовують засоби сканування портів для формування повного списку сервісів, які підтримуються цими вузлами. У результаті отримується інформація, необхідна для іншої кібератаки.</p>
<p><strong>Психологічні кібератаки</strong>. Вони націлені на емоційний та психологічний стан людини (страх, радість тощо). Найбільш поширеним видом психологічних кібератак є фішингові (рис. 7), які використовуються для отримання автентифікаційних даних доступу до приватних акаунтів (фармінг), електронних скриньок (фішинг), мобільних додатків або платіжних систем (смішинг) тощо.</p>
<p><strong>Вішинг</strong> – це фішингова атака з використанням голосу та телефонної системи.</p>
<p style="text-align:center;"><img src="media\l_10\pic7.jpg"></p>
<p style="text-align:center;"><em>Рис. 7. Приклади фішингових атак.</em></p>
<p><strong>Третя група кібератак</strong>, виходячи вже із назви, націлені на отримання доступу до інформації, АС (або ІКС), кінцевих пристроїв систем тощо. Для отримання (підбору, злому) паролів існує велика кількість програмних засобів, зокрема атака повного перебору, грубої сили (<em>brute force</em>) тощо.<br>
Серед кібератак цієї групи виділяють так звану атаку типу “людина в середині” <em>MITM</em> (“<em>Man-in-the-Middle</em>”). Це мережева атака, завданням якої є додавання стороннього користувача до вже наявного каналу зв’язку між двома системами й отримання доступу до інформації, що передається між ними з можливістю її підміни. Варто зазначити, що у багатьох випадках кібератак застосовуються комбіновано одна з одною.</p>
<p><strong>Атака на відмову в обслуговуванні</strong> – кібератака на ІКС з метою зробити інформаційні або мережні ресурси недоступними користувачам, для яких система була призначена. Одним із найпоширеніших методів нападу є насичення атакованого ПК або мережного устаткування великою кількістю зовнішніх запитів (часто безглуздих або неправильно сформульованих) таким чином атаковане устаткування не може відповісти користувачам, або відповідає настільки повільно, що стає фактично недоступним.<br>
Якщо атака відбувається одночасно з великої кількості <em>IP</em>-адрес, її називають розподіленою <em>DDoS</em> (<em>distributed</em> <em>denial</em>-<em>of</em>-<em>service</em>).<br>
<em>DoS</em>-атаки поділяються на локальні та віддалені. До локальних відносяться різні експлойти: форк-бомби та програми, які відкривають велику кількість файлів або запускають циклічний алгоритм. Віддалені <em>DoS</em>-атаки поділяються на два види: віддалена експлуатація помилок в ПЗ та <em>Flood</em> (<em>UDP</em>-флуд, <em>ICMP</em>-флуд, <em>MAC</em>-флуд тощо).</p>
<p>Однією з найважливіших тем у кібербезпеці є розуміння видів шкідливого програмного забезпечення (ШПЗ), оскільки саме ці загрози становлять найбільшу частину інцидентів у сучасних інформаційних системах. Шкідливе ПЗ (<em><strong>malware</strong></em>) – це будь-яке програмне забезпечення, створене з метою завдати шкоди комп’ютеру, мережі, даним чи користувачу. На рис. 8 представлено основні типи ШПЗ, які найчастіше зустрічаються у реальних кібератаках.</p>
<p style="text-align:center;"><img src="media\l_10\pic8.jpg"></p>
<p style="text-align:center;"><em>Рис. 8. Класифікація шкідливого програмного забезпечення.</em></p>
<p>Розглянемо біль детальніше кожен із видів ШПЗ.</p>
<p><em><strong>Adware</strong></em> – це програми, які показують небажану й нав’язливу рекламу. Найчастіше вони потрапляють на комп’ютер разом із «безкоштовним» софтом або піратськими іграми. Самі по собі вони рідко крадуть дані, але сильно сповільнюють систему, дратують користувача і часом слугують «обгорткою» для серйознішого шкідливого коду.</p>
<p><em><strong>Bots</strong></em> – автоматизовані програми, які перетворюють ваш пристрій на частину величезної бот-мережі. Заражений комп’ютер або роутер може без вашого відома брати участь у <em>DDoS</em>-атаках, розсилати спам, майнити криптовалюту або красти паролі. Класичні приклади останніх років – <em>Mirai, Emotet, QakBot</em>.</p>
<p><em><strong>Rootkit</strong></em> – один із найнебезпечніших і найскладніших для виявлення типів. Він дає зловмиснику повний адміністративний доступ до системи й одночасно приховує свою присутність. Звичайні антивіруси часто його «не бачать». Такі програми відкривають «чорний хід» і дозволяють злочинцям роками непомітно перебувати в мережі компанії.</p>
<p><em><strong>Ransomware</strong></em> – шифрувальники. На сьогодні це найприбутковіший для злочинців тип шкідливого ПЗ. Програма шифрує всі важливі файли й вимагає викуп (зазвичай у біткойнах) за ключ розшифрування. Найактивніші угруповання 2024–2025 років — <em>LockBit</em> 3.0, <em>BlackCat/ALPHV</em>, <em>RansomHub, Akira</em>. Жертвами стають не тільки компанії, а й лікарні, школи, муніципалітети.</p>
<p><em><strong>Spyware</strong></em> – шпигунське ПЗ. Його головна мета – тихо збирати інформацію: паролі, історію браузера, натискання клавіш, знімки екрану, дані банківських карт. Найчастіше входить до складу банківських троянів типу <em>Zeus, Dridex, TrickBot</em>.</p>
<p><em><strong>Trojan Horse</strong></em> (Троян) — найпоширеніший спосіб доставки всього переліченого вище. Троян маскується під корисну програму: «безкоштовна» гра, кряк до <em>Photoshop</em>, оновлення <em>Flash Player</em>, документ <em>Word</em> «із зарплатнею». Користувач сам запускає файл — і система заражена.</p>
<p><em><strong>Virus</strong></em> – класичний комп’ютерний вірус, який причеплюється до легітимних файлів і поширюється при їх копіюванні чи запуску. Сьогодні чистих вірусів стало значно менше, ніж у 90-х і 2000-х, але вони досі існують, особливо в макросах <em>Office</em> і в старих корпоративних мережах.</p>
<p><em><strong>Worms</strong></em> (Черв’яки) – самовідтворювані програми, які поширюються мережею самостійно, без участі користувача. Вони сканують інтернет, шукають вразливі сервери й копіюють себе далі. Найвідоміший приклад – <em>WannaCry</em> 2017 року, який за лічені години заразив сотні тисяч комп’ютерів у 150 країнах.</p>
<p><em><strong>Botnet</strong></em> – це не окремий тип програми, а результат роботи ботів. Тисячі або мільйони заражених пристроїв об’єднуються в одну керовану мережу. Зловмисники здають таку мережу в оренду: для <em>DDoS</em>, розсилки спаму, брутфорсу паролів чи прихованого майнінгу.</p>
<p>Підсумовуючи: сучасне шкідливе ПЗ рідко буває «чистим». Один і той самий зразок може одночасно бути трояном, шпигуном і ботом, а через кілька годин завантажити ще й шифрувальник.</p>
<p>Найнебезпечніші з фінансової точки зору на сьогодні — це <em>ransomware</em> і банківські трояни.</p>
<p>Найпоширеніші за кількістю заражень — <em>adware</em> і прості трояни.</p>
<p>Сучасні кібератаки (локальні або віддалені) – це комплекс спрямованих заходів (набір дій та операцій), виконання яких призводить до отримання бажаного кіберзлочинцем результату (злом паролів, отримання конфіденційної інформації тощо). Модель життєвого циклу кібератаки <em><strong>Cyber-Kill Chain</strong></em> описує всі етапи проведення кібератаки. Це класична модель кібербезпеки, розроблена командою реагування на кіберінциденти, які порушують кібербезпеку <em>CSIRT</em> (<em>Computer Security Incident Response Team</em>), яка розроблена компанією <em>Lockheed Martin</em> та опублікована в матеріалах доповіді “<em>Intelligence-Driven Computer Network Defense Informed by Analysis of Adversary Campaigns and Intrusion Kill Chains</em>”.<br>
<em>Мета моделі</em> полягає у деталізації етапів, через які повинна пройти кібератака для її проведення, та допомогти кіберфахівцям зупинити її на кожному з них.</p>
<p>Модель <em>Cyber Kill Chain</em> (рис. 9) складається із <strong>7 етапів</strong> (кроків), які виконує зловмисник для успішної реалізації власної кібератаки:</p>
<ul>
<li>розвідка (<em>Reconnaissance</em>);</li>
<li>озброєння (<em>Weaponization</em>);</li>
<li>доставка (<em>Delivery</em>);</li>
<li>експлуатація (зараження) (<em>Exploitation</em>);</li>
<li>встановлення (<em>Installation</em>);</li>
<li>управління та контроль (<em>Command and Control</em>);</li>
<li>виконання дій (<em>Actions on Objective</em>).</li>
</ul>
<p style="text-align:center;"><img src="media\l_10\pic9.jpg"></p>
<p style="text-align:center;"><em>Рис. 9. Життєвий цикл кібератак.</em></p>
<p>Етап <strong>розвідки</strong> (<em>Reconnaissance</em>) визначається як фаза вибору мети, виявлення особливостей організації, специфічних вимог, вибір технологій, вивчення активності жертви. Для дослідження, ідентифікації та вибору жертви використовують публічні джерела даних (соціальні мережі, сайти конференцій тощо).</p>
<p>На етапі <strong>озброєння</strong> (<em>Weaponization</em>) проводиться підбір інструментарію, створення експлойтів, оснащення файлів шкідливим вмістом (наприклад, <em>PDF</em> або <em>MS Office</em>) або використання іншого контенту, який повинен бути прочитаний/відкритий жертвою. Створене зловмисником шкідливе програмне забезпечення може використовувати нові, раніше не виявлені вразливості, які називають експлойти (вразливості) нульового дня (<em>Zero</em>-<em>day</em>).<br>
Сам термін означає, що у розробників було 0 днів на виправлення дефекту: уразливість або атака стає публічно відомою до моменту випуску виробником ПЗ для виправлення помилок, тобто потенційно уразливість може експлуатуватися без можливості захищатися від неї.</p>
<p>Третій – <strong>доставка</strong> (<em>Delivery</em>). На цьому етапі відбувається передавання необхідного (шкідливого) контенту:</p>
<ul>
<li>з ініціативи жертви (користувач заходить на шкідливий сайт, в результаті чого передається шкідлива програма, або відкриває шкідливий <em>PDF</em>-файл);</li>
<li>з ініціативи хакера (<em>SQL</em>-ін’єкція або компрометація мережної служби);</li>
<li>за допомогою вкладень електронної пошти або <em>USB</em>-накопичувачів.</li>
</ul>
<p><strong>Експлуатація</strong> (<em>Exploitation</em>). Після доставки на ПК користувача необхідного (шкідливого) контенту завантажується зловмисний код. Як правило, це відбувається при використанні відомої вразливості. У більшості випадків (залежно від мети) зловмисникам не потрібно проводити додаткові витрати на пошук та експлуатацію невідомих вразливостей. Однак вони можуть здійснювати пошук додаткових вразливих або слабких місць, які можна використати всередині системи.</p>
<p>На <strong>п’ятому етапі</strong> проводиться встановлення віддаленого доступу для непомітного управління й оновлення шкідливого коду, додавання функціональних модулів, завантаження додаткового шкідливого програмного забезпечення з Інтернету. Паралельно з етапом експлуатації зловмисники зазвичай намагаються закріпитися в системі, встановлюючи бекдор (<em>back door</em>) для гарантування того, що віддалений доступ до мережі організації збережеться після перезавантаження скомпрометованих пристроїв.</p>
<p><strong>Бекдор</strong> (від англ. <em><strong>back door</strong></em> – чорний хід) – метод обходу стандартних процедур автентифікації, несанкціонований віддалений доступ до ПК, отримання доступу до відкритого тексту, залишаючись при цьому непоміченим.</p>
<p><strong>Управління та контроль</strong> (<em>Command and Control</em>). Після встановлення бекдору в мережі організації, шкідливе ПЗ буде встановлювати віддалене з’єднання зі зловмисником для отримання виправлень, функціональних оновлень й інструкції щодо подальших дій. На цьому етапі зловмисники розпочинають здійснювати контроль мережі жертви за допомогою таких методів управління (як правило, віддалених): <em>DNS</em>, <em>ICMP</em>, веб-сайти та соціальні мережі. Результатом цього є збір інформації зловмисником.<br>
Використовуються такі методи збору даних: знімки екрану, контроль натискання клавіш, злом паролів, моніторинг мережі на облікові дані, збір критичного контенту (документів) тощо.<br>
Досить часто призначається проміжний хост, де архівуються ці дані, шифруються для подальшого відправлення зловмиснику.</p>
<p>На фінальному етапі <strong>виконання дій</strong> (<em>Actions on Objective</em>) зловмисник  відправляє зібрані дані та/або застосовує дії з метою втрати працездатності мережі. Потім проводяться заходи щодо виявлення інших цілей, розширення своєї присутності всередині організації та найважливіше – вилучення даних.</p>
<p>Потім життєвий цикл кібератаки повторюється. Взагалі, особливістю <em>Cyber-Kill Chain</em> є те, що вона кругова (не лінійна).</p>
<p>Етапи, які виконуються всередині мережі ідентичні тим, цілю яких є отримати доступ до мережі. Однак при цьому використовуються різні техніки та тактичні прийоми Поєднання зовнішнього та внутрішнього* життєвого циклу кібератаки називається розширеною моделлю <em>Cyber-Kill Chain</em>, тобто додавання додаткових етапів, які фактично є тим же набором етапів, однак у своїй назві містять слово “внутрішній” (наприклад внутрішній <em>Cyber-Kill Chain</em>) зі своїми власними етапами (внутрішня розвідка, внутрішнє озброєння тощо).<br>
Варто відмітити, що дуже складно перехопити ці етапи оскільки вони виконуються без з’єднання із зловмисником. Саме тому дуже важливо, щоб засоби забезпечення кібербезпеки на кінцевих точках виконували аналіз і контроль усіх систем та програм, завантажених на пристроях.</p>
<p><strong>Висновок</strong> Сучасні загрози кібербезпеці мають цілеспрямований, системний та багатокомпонентний характер і охоплюють як технологічні, так і психологічні вектори впливу. Кіберзагрози еволюціонують, охоплюючи шкідливе програмне забезпечення, соціальну інженерію, кібершпигунство, атаки на інфраструктуру та порушення функціонування критичних систем. Реальні приклади — атаки <strong>BlackEnergy, Petya</strong>, втручання у роботу об’єктів критичної інфраструктури України, масовані фішингові кампанії та <em>DDoS</em>-атаки — демонструють стратегічний характер кіберагресії рф проти України.<br>
Життєвий цикл кібератаки, описаний моделлю <em>Cyber Kill Chain</em>, доводить, що будь-яка атака є послідовністю етапів, кожен з яких може бути точкою для її виявлення і нейтралізації. Розвідка, озброєння, доставка, експлуатація, закріплення, управління та виконання дій – це логічний алгоритм, який противник використовує з метою проникнення, контролю та завдання шкоди. Розуміння цих етапів є основою ефективної оборони та побудови систем раннього виявлення загроз.</p>
<hr>
<h3 id="життєвий-цикл-реагування-на-інциденти-та-рівні-захисту-інформації"><strong>Навчальне питання 3. ЖИТТЄВИЙ ЦИКЛ РЕАГУВАННЯ НА ІНЦИДЕНТИ ТА РІВНІ ЗАХИСТУ ІНФОРМАЦІЇ.</strong></h3>
<p>Відповідно, аналогічно <em>Cyber-Kill Chain</em> у спеціальній публікації <em>NIST</em> (<em>National Institute of Standard and Technology</em>) “Керівництво щодо оброблення інцидентів в області комп’ютерної безпеки” 800-61, редакція 2 (800-61<em>r</em>2), наводяться рекомендації щодо:</p>
<ul>
<li>оброблення інцидентів;</li>
<li>аналізу даних, пов’язаних з інцидентом;</li>
<li>визначення відповідної відповіді на кожен інцидент.</li>
</ul>
<p><em>NIST</em> визначає наступні <strong>чотири етапи</strong> життєвого циклу процесу реагування на інциденти (рис. 10):</p>
<p style="text-align:center;"><img src="media\l_10\pic10.jpg"></p>
<p style="text-align:center;"><em>Рис. 10. Життєвий цикл реагування на інциденти.
</em></p>
<ol>
<li><strong>Підготовка</strong>, на якому створюється та навчається група виявлення та реагування на кіберінциденти, розгортаються інструменти та ресурси, які необхідні для дослідження інцидентів.</li>
<li>На етапі <strong>виявлення та аналіз</strong> проводиться безперервний моніторинг щодо виявлення, аналізу та перевірки кіберінцидент.</li>
<li><strong>Ізоляція</strong>, <strong>ліквідація</strong> та <strong>відновлення</strong>. Група <em>CSIRT</em> реалізує процедури для ізоляції кіберзагрози та ліквідації впливу на ресурси організації, а також за допомогою резервних копій відновлює дані та ПЗ.</li>
<li>На останньому етапі (<strong>дії після інциденту</strong>) проводиться документування процесу оброблення інциденту, рекомендування змін для майбутнього реагування та уникнення повторного кіберінциденту.</li>
</ol>
<p>Основними елементами кібербезпеки є кіберзахист та кібероборона.</p>
<p><strong>Кіберзахист</strong> – сукупність організаційних, правових, інженерно-технічних заходів, а також заходів криптографічного та технічного захисту інформації, спрямованих на захист від кіберзагроз, забезпечення кібербезпеки, стійкості, цілісності, доступності та конфіденційності інформаційних ресурсів у кіберпросторі, а також здатності інфраструктури до їх обробки</p>
<p><strong>Кібероборона</strong> – сукупність політичних, економічних, соціальних, військових, наукових, науково-технічних, інформаційних, правових, організаційних та інших заходів, які здійснюються в кіберпросторі та спрямовані на забезпечення захисту суверенітету та обороноздатності держави, запобігання виникненню збройного конфлікту та відсіч збройній агресії</p>
<p>Забезпечення кібербезпеки не може обмежуватися лише одним інструментом або засобом захисту. Ефективна система безпеки базується на багаторівневому підході, який дозволяє протидіяти загрозам різного типу. На практиці заходи кіберзахисту впроваджуються <strong>на трьох основних рівнях</strong>:</p>
<ul>
<li>рівні даних;</li>
<li>рівні хоста;</li>
<li>рівні мережі.</li>
</ul>
<p>Кожен із них має власні механізми, призначення та інструменти.</p>
<p><strong>Рівень даних</strong> є фундаментальним, адже саме інформація є основною цінністю, яку необхідно захищати. Метою цього рівня є забезпечення конфіденційності, цілісності та доступності даних незалежно від того, де вони зберігаються чи передаються.</p>
<p>Основні механізми захисту даних включають:</p>
<ul>
<li><strong>Архівування</strong> – дозволяє зберігати резервні копії даних для відновлення у випадку їх пошкодження, втрати чи шифрування під час атаки. Це один із ключових способів протидії програмам-вимагачам та інцидентам, пов’язаним із втратою інформації.</li>
<li><strong>Шифрування</strong> – забезпечує перетворення даних у вигляд, недоступний для несанкціонованого читання. Навіть якщо зловмисник отримає доступ до файлу, він не зможе його використати без ключів розшифрування.</li>
<li><strong>Стеганографія</strong> – дозволяє приховувати інформацію всередині інших даних (зображень, аудіо, відео). Хоча цей метод частіше використовується для прихованої передачі інформації, його застосування також може слугувати засобом захисту конфіденційних даних.</li>
</ul>
<p><strong>Рівень хоста</strong> охоплює окремі пристрої – комп’ютери, сервери, ноутбуки, мобільні пристрої тощо. Мета цього рівня – запобігти компрометації конкретних систем, на яких працює користувач або важливі сервіси.</p>
<p>Основні засоби захисту хоста:</p>
<ul>
<li><strong>Антивірусне програмне забезпечення</strong> – забезпечує виявлення й блокування ШПЗ, включаючи віруси, трояни, шпигунське ПЗ та інші типи загроз.</li>
<li><strong>Міжмережеві екрани</strong> (локальні або персональні) – контролюють вхідний і вихідний трафік на рівні конкретного пристрою, дозволяючи блокувати підозрілі з’єднання ще до того, як вони нашкодять системі.</li>
<li><em><strong>HIPS</strong></em> (<em>Host-based Intrusion Prevention System</em>) – це система попередження вторгнень на рівні хоста, що аналізує поведінку процесів, виявляє аномалії та блокує спроби експлуатації вразливостей. Це значно посилює захист навіть від невідомих загроз.</li>
<li><strong>Пакети безпеки</strong> – це комплексні рішення, які поєднують антивірус, хостовий фаєрвол, модулі контролю додатків, систему захисту від експлойтів тощо. Їх використання забезпечує багаторівневий захист для одного пристрою.</li>
<li>«<strong>Пісочниці</strong>» - це ізольоване середовище, у якому можна запускати потенційно небезпечне програмне забезпечення без ризику для основної системи. Вона використовується для аналізу підозрілих файлів або обмеження дій шкідливих процесів.</li>
</ul>
<p><strong>Захист мережі</strong> зосереджений на контролі та фільтрації трафіку в межах локальної або глобальної інфраструктури організації. Його метою є запобігання зовнішнім і внутрішнім атакам, що можуть спрямовуватися на мережеві ресурси.</p>
<p>Основний інструмент цього рівня:</p>
<ul>
<li><em><strong>IDS</strong></em> (<em>Intrusion Detection System</em>) – здійснює моніторинг мережевої активності та повідомляє про підозрілі дії.</li>
<li><em><strong>IPS</strong></em> (<em>Intrusion Prevention System</em>) – не тільки фіксує, а й блокує шкідливі пакети та атаки в режимі реального часу.</li>
</ul>
<p>Ці системи дозволяють виявляти сканування портів, спроби експлуатації вразливостей, <em>DDoS</em>-атаки та інші шкідливі дії.</p>
<p><strong>Висновок</strong> Ефективне реагування на інциденти кібербезпеки є ключовим елементом стійкості інформаційних систем. Рекомендації <em>NIST SP 800-61r2</em> підкреслюють необхідність чіткої організації роботи з інцидентами, включаючи підготовку, виявлення, аналіз, ізоляцію, ліквідацію та відновлення. Завершальний етап – оцінка та документування – формує основу для вдосконалення майбутніх заходів безпеки.<br>
Багаторівневий підхід до захисту включає захист даних, хостів та мережі, що разом утворюють комплексну оборонну архітектуру. На рівні даних ключовими є шифрування, резервне копіювання та приховання інформації; на рівні хоста — антивірусні рішення, <em>HIPS</em>, фаєрволи, контроль додатків; на мережевому рівні — <em>IDS/IPS</em> та інші засоби моніторингу та фільтрації трафіку. Такий підхід дозволяє мінімізувати ризики та забезпечити стійкість до атак різної складності.<br>
Загалом, поєднання правильно організованого реагування на інциденти і багаторівневого технічного захисту формує фундамент національної та корпоративної кібербезпеки.</p>
<p><strong>3. Заключна частина</strong></p>
<p>В лекції було розглянуто фундаментальні аспекти функціонування кіберпростору, його суб’єктів та загроз, що формують сучасне середовище кібербезпеки. Аналіз визначень і характеристик кіберпростору дав змогу усвідомити його багаторівневу природу та роль у забезпеченні суспільних, державних і військових процесів. Розуміння того, що кіберпростір є окремим полем діяльності, де взаємодіють як легітимні користувачі, так і хакери різних категорій, кіберзлочинці, підрозділи державної та недержавної кіберстратегії, є ключовим для формування сучасних підходів до національної безпеки.<br>
Детальний розгляд загроз кібербезпеці, типів кібератак та їх життєвого циклу підтвердив, що сучасні атаки мають системний характер і здійснюються за чіткою технологічною логікою. Модель <em>Cyber Kill Chain</em> дозволяє структурувати всі етапи дій зловмисника та визначити, на якому з них можливе виявлення або переривання атаки. Реальні приклади атак на об’єкти критичної інфраструктури України демонструють, що кіберпростір є активним компонентом гібридної війни, у межах якої противник прагне завдати максимальної шкоди інфраструктурі, інформаційним ресурсам, комунікаціям і процесам управління.<br>
Окрему увагу було приділено системі реагування на інциденти та багаторівневому захисту даних, хостів і мереж. Рекомендації <em>NIST</em> щодо підготовки, виявлення, аналізу, ізоляції та відновлення після інцидентів формують єдину методологічну основу реагування на кіберзагрози. Ефективний захист можливий лише за умови комплексного підходу, що передбачає одночасне застосування організаційних, технічних, криптографічних та мережевих заходів.<br>
Таким чином, зміст лекції підкреслює необхідність глибокого розуміння кіберпростору, характеру сучасних загроз та структурованих підходів до побудови кіберзахисту. В умовах широкомасштабної агресії росії проти України знання механізмів кібероборони та кіберзахисту є не лише професійною компетенцією, але й критичним елементом забезпечення національної стійкості та обороноздатності. Отримані знання повинні стати основою для подальшого формування практичних навичок і розвитку здатності ефективно протидіяти сучасним кіберагресіям.</p>
<p><em><strong>Контрольні запитання і завдання</strong></em></p>
<ol>
<li>У чому полягає сутність кіберпростору як середовища суспільних і військово-політичних відносин та які основні характеристики визначають його відмінність від фізичних доменів?</li>
<li>Які дійові особи кіберпростору відіграють ключову роль у формуванні загроз, та як класифікація хакерів (<em>White/Grey/Black/Red</em> тощо) впливає на оцінку ризиків?</li>
<li>Які нормативно-правові визначення кіберпростору та кібербезпеки наводяться у законодавстві України та яку роль вони відіграють у побудові національної системи кіберзахисту?</li>
<li>Які основні групи кіберзагроз і типи кібератак виділяють сучасні класифікації, і в чому полягають ключові відмінності між розвідувальними, психологічними атаками, атаками доступу та <em>DoS/DDoS</em>?</li>
<li>Яким чином модель <em>Cyber Kill Chain</em> структурує життєвий цикл кібератаки та яку роль відіграє кожен із семи етапів у досягненні цілей зловмисника?</li>
<li>Як практичні приклади кібератак проти України (<em>BlackEnergy, Petya</em>, атаки на ОКІ) ілюструють взаємозв’язок між кіберагресією та гібридними діями рф?</li>
<li>Які характеристики та принципи роботи основних типів шкідливого програмного забезпечення (<em>ransomware, spyware, trojan, worms, botnets</em>) визначають їхню небезпеку для ІКС?</li>
<li>У чому полягає зміст етапів реагування на інциденти відповідно до <em>NIST SP 800-61r2</em> і яку роль відіграє кожен етап у мінімізації наслідків кібератаки?</li>
<li>Чому багаторівневий підхід до кіберзахисту (рівень даних, хоста та мережі) є ключовим для стійкості інформаційних систем і які інструменти застосовуються на кожному рівні?</li>
<li>Яким чином поєднання організаційних, правових та технічних заходів забезпечує ефективність національної системи кібербезпеки та чому людський фактор залишається одним із визначальних елементів загальної кіберстійкості?</li>
</ol>
<p><em><strong>Завдання на самостійну підготовку:</strong></em></p>
<p><em>а) з теоретичної підготовки</em></p>
<ol>
<li>Підготувати структурований конспект з поясненням поняття кіберпростору за українським законодавством та міжнародними підходами. Виділити ключові ознаки, відмінності та вплив на національну безпеку.</li>
<li>Скласти порівняльну таблицю категорій хакерів (<em>White, Black, Grey, Red, Blue, Green Hat</em>) із зазначенням їхнього впливу на кібербезпеку держави та можливих сценаріїв їхньої діяльності.</li>
<li>Проаналізувати та узагальнити основні групи кібератак (розвідувальні, психологічні, атаки доступу, <em>DoS/DDoS</em>). Для кожної групи описати типові методи, ознаки виявлення та потенційні наслідки.</li>
<li>Пояснити логіку моделі <em>Cyber Kill Chain</em>, описавши кожен із семи етапів і навести приклади того, як їх можна виявити або блокувати в реальних умовах.</li>
<li>Написати коротке есе (1–1,5 сторінки) про роль кіберзагроз у гібридній агресії рф проти України, використовуючи приклади атак на <em>BlackEnergy, Petya</em>, порушення роботи критичної інфраструктури та мереж зв’язку.</li>
</ol>
<p><em>б) з практичної підготовки</em></p>
<ol>
<li>Побудувати схему життєвого циклу реагування на інциденти відповідно до <em>NIST</em> <em>SP</em> 800-61r2 (підготовка, виявлення, аналіз, ізоляція, ліквідація, відновлення, постінцидентні дії). Додати короткий опис завдань кожного етапу.</li>
<li>Створити власну модель багаторівневого захисту (дані — хост — мережа) для умовної установи або підрозділу. Вказати рекомендовані засоби захисту та їх призначення.</li>
<li>Проаналізувати 2–3 реальні кібератаки, наведені в лекції (<em>BlackEnergy</em> 2015, <em>Petya</em> 2017, атака на “Київстар” 2023). Виділити ціль, спосіб реалізації, наслідки та потенційні заходи попередження.</li>
</ol>

            
           

        </body>
        </html>